<!DOCTYPE html>

<html lang="pl">
  <head>
    <meta charset="utf-8" />
    <meta name="viewport" content="width=device-width, initial-scale=1.0" />

    <title>Studenci UWr dla Palestyny</title>
    <meta
      name="description"
      content="Strona pokojowej okupacji studenckiej Uniwersytetu Wrocławskiego na rzecz Palestyny"
    />
    <meta
      name="keywords"
      content="UWr, Uniwersytet Wrocławski, Palestyna, Okupacja, Studencka okupacja, Studenci UWr, Akademia dla Palestyny"
    />
    <base href="https://pokojowaokupacjawroclaw.github.io/" target="_self" />
    <link rel="stylesheet" href="../css/main.css" />
    <link rel="icon" href="../img/szermierz_round.png" />
  </head>

  <body>
    <section>
      <header>
        <img src="../img/conference.jpg" alt="Konferencja prasowa, na której studenci ogłosili piąty postulat. Stoją przed budynkiem Instytutu Kulturoznawstwa z banerami i treścią postulatu. Z okna naad nimi wisi flaga Palestyny." />
        <h1>🇵🇸 Pokojowa Okupacja Studencka Uniwersytetu Wrocławskiego</h1>
        <p>
          <q lang="ar-apc" dir="rtl">المقاومة أعمق أنواع الحب</q>
        </p>
        <aside>
          <p><q>Opór jest najgłębszą formą miłości</q></p>
        </aside>
      </header>
      <nav>
        <ul>
          <li><a href="../pages/pl_nav.html">🧭 Nawigacja</a></li>
          <li><a href="../index.html">📝 Dziennik</a></li>
          <li><a href="../pages/pl_media.html">📰 My w mediach</a></li>
          <li><a href="../pages/pl_events.html">📆 Wydarzenia</a></li>
          <li><a href="../pages/pl_links.html">🔗 Linki</a></li>
          <li><a href="../pages/pl_publish.html">🖋️ Nasze artykuły</a></li>
          <li><a href="../pages/pl_gallery.html">🎞️ Galeria</a></li>
          <li><a href="../pages/pl_demands.html">✊🏽 Postulaty</a></li>
          <li><a href="../pages/pl_public.html">🗃️ Informacja publiczna</a></li>
          <li><a href="../pages/pl_support.html">💚 Wesprzyj nas</a></li>
          <li><a href="../pages/en_nav.html">🇯🇲 English</a></li>
        </ul>
      </nav>
      <hr />
    </section>

    <main>
      <h2>Nasze artykuły</h2>

      <article>
        <h3>
          Zachodnie manifestacje braku solidarności ze studentami, czyli kryzys
          dialogu [polemika z
          <a
            href="https://wyborcza.pl/7,75968,31064751,studenckie-demonstracje-solidarnosci-z-hamasem-czyli-globalna.html"
            >Kowalskim</a
          >]
        </h3>

        <p>
          Artykuł opublikowany w
          <a
            href="https://wyborcza.pl/7,75968,31256852,studenci-solidarni-z-palestyna-w-ogniu-krytyki-czyli-kryzys.html"
            >Gazecie Wyborczej</a
          >.
        </p>

        <h4>Hubert Hanisz</h4>

        <p>
          Ten tekst jest odpowiedzią na publikację prof. Sergiusza Kowalskiego:
          „Studenckie demonstracje solidarności z Hamasem, czyli globalna
          intifada”. Jako jeden z protestujących studentów Uniwersytetu
          Wrocławskiego, chciałbym dokładnie zanalizować artykuł, którego
          przecież jesteśmy głównymi bohaterami. Trudno bowiem wejść na poziom
          merytorycznej dyskusji w momencie, gdy argumentów brak, podawanie
          przykładów kończy się na manipulacji faktami z przywoływanych
          artykułów, przesadne uogólnienia doprowadzają do krzywdzących
          uproszczeń, a sama „opinia” opublikowana w Gazecie Wyborczej wydaje
          się zupełnie nie skonfrontowana z rzeczywistością.
        </p>

        <p>
          Zacznijmy od tytułu: „Studenckie demonstracje solidarności z Hamasem,
          czyli globalna intifada”. Już w nim autor zupełnie mija się z faktami.
          Jako protestujący przeciwko łamaniu praw człowieka studenci, swoje
          działania kierujemy na demonstrację solidarności z ludnością cywilną
          Palestyny, nie z konkretnymi ugrupowaniami politycznymi. Nasza
          działalność wpisuje się w akademicką ideę przestrzeni otwartego
          dialogu, ponieważ dotyczy podstawowych i humanitarnych wartości, które
          w swej naturze są apolityczne.
        </p>

        <p>
          Nie wiemy, jak nasz protest zostanie oceniony po latach, ale nie mamy
          wątpliwości, co do tego, że tu i teraz musimy bronić głosu osób,
          którym głos odebrano. Wiemy natomiast, że dzisiaj mało kto otwarcie
          ocenia nas pozytywnie - może do tego też protestujący studenci powinni
          przywyknąć? Chociaż być może to “daleko idące uproszczenie”.
        </p>

        <p>
          Chcielibyśmy uściślić przywołane przez Pana informacje dotyczące
          zrywania wykładów w 2013 roku. Rzeczywiście, to Niezależne Zrzeszenie
          Studentów UW oburzyło się z powodu braku możliwości zorganizowania
          zaplanowanego przez nich panelu dyskusyjnego. Jednak, jak czytamy w
          gazetach, na salę podczas prelekcji Adama Michnika, Magdaleny Środy i
          Zygmunta Baumana, wchodzili zamaskowani członkowie skrajnej prawicy,
          na przykład:
          <a
            href="https://www.gazetaprawna.pl/wiadomosci/artykuly/713420,narodowcy-na-wykladzie-profesora-baumana-na-sale-musieli-wkroczyc-antyterrorysci.html"
            >„blisko setka członków i sympatyków NOP i kiboli Śląska Wrocław”</a
          >. Pytanie zatem, na ile trafne jest stwierdzenie, że to „studenci
          wydziału historii UW wraz z koleżeństwem” zerwali wykłady. Naszym
          zdaniem, wykłady zerwali zamaskowani nacjonaliści, nie przedstawiciele
          oddolnego ruchu stricte studenckiego, walczącego o poprawę jakości
          Akademii. Absolutnie i kategorycznie nie zgadzamy się z ich
          działaniem, nie uważamy, że Uniwersytet jest miejscem na szerzenie
          nienawistnych poglądów ani przestrzenią, w której powinno zbijać się
          kapitał polityczny. Zarówno porównywanie “globalnej intifady” do
          wydarzeń powiązanych z eksplozją radykalnych nacjonalistycznych
          ekstremizmów, jak i sugerowanie, że nasze protesty miałyby się z
          takimi działaniami zgodzić, jest krzywdzące, nieprawdziwe i przesadnie
          pochopne. W szczególności, kiedy poczyta się opinie jednego z
          profesorów, któremu wykład przerwano - mowa tutaj o Zygmuncie
          Baumanie. Wykład ten, gwoli ścisłości, został zerwany na UWr, nie na
          UW. Trudno jest teraz stwierdzić, ilu z pseudokibiców Śląska Wrocław
          oraz sympatyków NOP miało legitymację studencką. W każdym razie,
          zapewniamy, że w skład naszego Pokojowego Protestu Okupacyjnego nie
          wchodzą przedstawiciele żadnych ugrupowań nacjonalistycznych, na
          naszym proteście nie ma też faszystów i zamaskowanych wielbicieli
          skrajnej prawicy, których autor przemycił do świadomości czytelnika
          jako „studentów”.
        </p>

        <p>
          Co więcej, chętnie wysłuchalibyśmy wykładu Zygmunta Baumana, ponieważ
          jego przemyślenia wydają się być bardzo bliskie naszym. Można
          wywnioskować to chociażby z
          <a
            href="https://www.polityka.pl/tygodnikpolityka/swiat/1518590,1,rozmowa-artura-domoslawskiego-z-prof-zygmuntem-baumanem.read"
            >wywiadu w Polityce</a
          >, gdzie Artur Domosławski w pytaniu przytacza: „Jeszcze jedno
          wspomnienie pani Janiny: “Zygmunt odżegnał się z goryczą od kraju,
          gdzie coraz częściej dochodził do głosu zbrojny nacjonalizm i fanatyzm
          religijny. Nie chciał tam jeździć [w odwiedziny do jednej z córek,
          która osiadła w Izraelu], żeby nie musieć, choćby tylko przez dwa
          tygodnie, czuć się odpowiedzialnym za ten stan rzeczy”. Wracał pan
          kiedykolwiek później?”. Zygmunt Bauman odpowiada: “Byłem trzykrotnie.
          Raz, by zobaczyć nowo narodzonego pierworodnego wnuka. Drugi raz – w
          latach 90., po wyborczym zwycięstwie Icchaka Rabina, kiedy uległem na
          chwilę złudzeniu, że naród przejrzał na oczy i się w porę (lepiej
          późno niż nigdy) z drzemki czy omamienia otrząsnął; niestety, zaraz po
          mojej wizycie Rabina zamordowano [1995 r.], a iluzje rozchwiano. I
          trzeci raz, tuż przed Jasi zgonem, by zobaczyła swe wnuki i
          prawnuki... We wszystkich trzech wypadkach okoliczności nadzwyczajne.
          Bo Jasia znów miała rację, mówiąc, że wzdragałem się przed wizytą
          „żeby nie musieć, choćby tylko przez dwa tygodnie, czuć się
          odpowiedzialnym za ten stan rzeczy”. Że jeszcze raz Judta zacytuję,
          skoro już go pan do naszej rozmowy wprowadził i na jego autorytet się
          powołał: „Jest zasadnicza różnica między ludźmi, którym przydarzyło
          się być Żydami, lecz są obywatelami innych państw, a obywatelami
          izraelskimi, którym przydarzyło się być Żydami…”. Niejednokrotnie
          wypowiadał się o obawach związanych z imperialną i kolonialną polityką
          państwa Izrael. Żałujemy, że nie może wypowiedzieć się teraz.
        </p>

        <p>
          Wypowiedzieć z kolei może się prof. Magdalena Środa, również
          wymieniona w artykule Kowalskiego. W tekście z 17.06.2024 r. filozofka
          pisze: „Postanowiłam z bliska przyjrzeć się studentom, by porównać ich
          protest z licznymi, w których sama brałam aktywny udział. W mojej
          ocenie protest był dynamiczny, hałaśliwy, stanowczy i pokojowy. W
          pełni zgadzam się z koniecznością manifestowania gorącego sprzeciwu
          wobec eksterminacji Palestyńczyków organizowanej przez Netanjahu i
          jego ekipę, choć nie zgadzam się z postulatem zerwania naukowych
          relacji z izraelskimi uczonymi, tak jak nie zgadzam się na pełne
          bojkotowanie kultury rosyjskiej w związku z napaścią Putina na
          Ukrainę”. Takie postawienie sprawy po pierwsze napawa nas nadzieją, że
          są jeszcze akademicy, którzy rozumieją pragnienie studentów do
          pokojowego zgłaszania sprzeciwu i rozpoczynania konstruktywnych rozmów
          z Rektorem, które mogłyby przełożyć się na konkretne działania. Co do
          naszych żądań, domyślamy się, że możemy się spierać. Chcielibyśmy
          tylko zaznaczyć, że nasz postulat dotyczący zerwania akademickich
          stosunków jest wymierzony w instytucje, nie jednostki. Korzystając z
          okazji, zapraszamy również i prof. Środę do przyjrzenia się nam -
          wrocławskim studentom - z bliska. My, co prawda, jeszcze nie
          spotkaliśmy się ze strony Rektora z argumentem siły. Nie spotkaliśmy
          się jednak z Rektorem wcale, ponieważ od 64 dni nie zdecydował się
          rozpocząć z nami rozmów. Może problem jest taki, że, rzeczywiście
          (choć trudno to przyznać), nie ma wśród nas rycerzy Jedi (jak pisze
          sam autor).
        </p>

        <p>
          Myślimy, że możemy zaryzykować stwierdzenie, że nasze działanie jest
          odwrotnie proporcjonalne do „zrywania wykładu”. Wręcz przeciwnie, my
          domagamy się dialogu – chcemy rozmawiać, wzniecać dyskusję, a nie ją
          gasić. Okupacja, zakłócająca funkcjonowanie Uniwersytetu
          Wrocławskiego, jest jedynie narzędziem wywarcia presji do rozpoczęcia
          negocjacji, których, jak już wiadomo, nie ma. Zarzuca się nam, że
          poprzez postulat zerwania współprac z izraelskimi instytucjami,
          planujemy ukrócić możliwość międzynarodowej wymiany akademickiej
          myśli. Zastanówmy się jednak, czy z władzami uniwersytetu i wszystkimi
          osobami akademii, nie powinniśmy rozmawiać raczej o tym, jakie są
          granice dialogu, a dokładniej, kiedy dialog się kończy, a kiedy
          zaczyna? Wydaje nam się, że koniec dialogu jest wtedy, kiedy adwersarz
          nie szanuje granic cudzej wolności, zachowuje się jak faszysta, jak
          narodowiec – wtedy policja wchodzi na uniwersytet. Wydaje nam się, że
          analogicznie, kiedy rząd danego państwa wykazuje oznaki faszyzmu
          poprzez zbrodnie przeciwko ludzkości oraz akty ludobójcze, wtedy nie
          ma przestrzeni na rozmowę. Konieczne jest zastanowienie się nad
          wszelkiego rodzaju współpracami, w tym akademickimi, aby nikt nie
          zarzucił nam tego, że nie zareagowaliśmy, kiedy przekraczane były
          wszystkie możliwe granice.
        </p>

        <p>
          Zdaje się, że ostatnio władze uniwersytetu mają odmienne zdanie na ten
          temat. Dialog nie ma końca, nie ma też początku. Jest zawieszony w
          przestrzeni i używany jedynie jako słowo, z którego dobrze się
          korzysta przy deklaracjach na temat tego, czym uniwersytet jest –
          „przestrzenią do rozmowy”. Dialog jako czasownik nie istnieje, są
          tylko postanowienia, uchwały i oświadczenia. Nie ma miejsca na wymianę
          myśli oraz dyskusję. Nie ma akademickiej wspólnoty - jest władza i
          poddani jej postanowieniom podwładni. Rozmowy nie istnieją - a
          przynajmniej my - studenci UWr - nie mieliśmy okazji z władzami
          uczelni ich odbyć.
        </p>

        <p>
          Wróćmy jednak do tekstu - autor wspomina o rezolucji Zgromadzenia
          Ogólnego ONZ z 1975 roku, która zrównała syjonizm z kolonializmem i
          apartheidem jako formę rasizmu. Warto dodać to, co w artykule
          przemilczane – fakt, że w 1991 roku to samo Zgromadzenie wycofało się
          z tej deklaracji. Kowalski wspomina również o kuriozalnej sytuacji
          zaistnienia 112 rezolucji potępiających Izrael. W naszej opinii,
          rzeczywiście, taka dysproporcja potępień jest niedorzeczna, co więcej,
          źle świadczy o skuteczności ONZ, skoro kolejne przyjmowanie rezolucje
          nie przełożyły się na żadne zmiany stanu rzeczy. Mamy jednak nadzieję,
          że sytuacja się zmieni a wyroki Międzynarodowego Trybunału
          Sprawiedliwości będą miały jakieś znaczenie. Szczególnie, że niedawno
          (19.07.2024 r.)
          <a href="https://www.icj-cij.org/case/186"
            >stwierdził on jasno, że okupacja Palestyny przez Izrael jest
            nielegalna i musi się zakończyć tak szybko jak to możliwe, a
            polityka izraelskiego rządu jest w rzeczywistości systematyczną
            dyskryminacją, segregacją i apartheidem</a
          >.
        </p>

        <p>
          Kowalski swoją opinię buduje poprzez przytoczenie
          <a
            href="https://www.tygodnikpowszechny.pl/w-imie-walki-z-rasizmem-169296"
            >artykułu Marka Matusiaka</a
          >. Szkoda, że zreferował wyłącznie jeden jego akapit, a tymczasem z
          pozostałych możemy się dowiedzieć, że: „paradoksalnie [tak duża ilość
          postępowań] ułatwia Izraelowi ignorowanie krytyki – pod pretekstem, że
          jest ona zawsze i wszędzie obciążona uprzedzeniami i antysemityzmem, a
          ONZ jest organizacją stronniczą, politycznie skompromitowaną i
          nieistotną”. Myślimy, że dla pełnego obrazu warto zacytować także
          wnioski dziennikarza Tygodnika Powszechnego, gdy pisze o skutkach tej
          absurdalnej sytuacji, która jego zdaniem „jest niewątpliwie korzystna
          dla Izraela. Jednocześnie także te państwa, które chcą wykorzystywać
          fora ONZ do uprawiania anty-izraelskiej polityki, będą mogły robić to
          dalej bez przeszkód. Cierpi na tym prestiż ONZ i jej do zdolność do
          brania w obronę tych, którzy rzeczywiście tego potrzebują – w tym
          przypadku ludności palestyńskiej”.
        </p>

        <p>
          Nie chciałbym zarzucać autorowi selektywności przy pisaniu artykułu,
          ale przypomina mi się jedno zdanie autorstwa - również przez
          Kowalskiego cytowanego - Leszka Kołakowskiego: „Nie łudźmy się, że nie
          podejmujemy decyzji, jeśli tylko stwierdzamy fakty”.
        </p>

        <p>
          Sergiusz Kowalski widzi początki ruchu Boycott, Divestment, Sanctions
          w obradach Konferencji Przeciwko Rasizmowi w 2001 roku, którą to
          konferencję opuścił Izrael ze względu na krytykę pod jego adresem, co
          później doprowadziło do bojkotu Konferencji Przeciwko Rasizmowi w 2011
          roku w Nowym Jorku przez m. in. Izrael, USA, Polskę i 10 innych
          państw. Następnie, w ramach frywolnego wywodu, autor sugeruje, że nie
          można być obrońcą praw człowieka i jednocześnie walczyć o wolność
          Palestyny. Na marginesie, zastanawiamy się, w którym momencie sama
          nazwa BDS wskazuje na chęć walki o wolność Palestyny. Nie rozumiemy
          też, dlaczego autor wyklucza możliwość aktywnego bojkotowania działań
          państwa przy powoływaniu się na humanitarne wartości. Może warto
          byłoby sobie uświadomić, że bojkotowane państwo okupuje ziemie innego
          państwa, a podczas tej rzeczonej nielegalnej okupacji notorycznie
          dochodzi do łamania podstawowych praw człowieka. To może wiele
          wyjaśnić.
        </p>

        <p>
          Przy okazji autor nieustannie myli pojęcie antysyjonizmu i
          antysemityzmu, a tego typu utożsamienie jest zarówno błędem formalnym,
          jak i stwierdzeniem kłopotliwym w przypadku Żydów, którzy sami
          określają się antysyjonistami. Pisząc: „co izraelskie – de facto
          żydowskie” Kowalski, poprzez uogólnienie i brak precyzji, stwarza
          wrażenie, jakby cała kultura żydowska miała być związaną tylko i
          wyłącznie z państwem Izrael. Tak, jakby diaspory żydowskie nigdy nie
          wytworzyły autonomicznej kultury, a dopiero utworzenie państwa Izrael
          dało im taką możliwość. Odpowiadając: to co żydowskie, nie musi być
          izraelskie, a to co izraelskie de facto żydowskie nie jest. Taka
          dystynkcja szczególnie istotna jest teraz, ponieważ sygnalizuje
          różnice pomiędzy syjonizmem a żydowskością. Co za tym idzie, pokazuje,
          że antysyjonizm związany jest z krytyką działań politycznych
          konkretnego rządu, natomiast antysemityzm - formą nienawiści
          nieakceptowalną również na naszym proteście.
        </p>

        <p>
          Chcielibyśmy podkreślić, że, w przeciwieństwie do autora, uważamy, że
          Palestyńczycy nie są nowym proletariatem, Izrael nie jest
          ucieleśnieniem kapitalizmu. Skróty myślowe, tendencyjne obrazowanie
          sytuacji i prześmiewcza forma opisywania obecnych wydarzeń, jest co
          najmniej nie na miejscu. Ten wprost groteskowy akapit tekstu, mówiący
          o horyzoncie poznawczym BDS, w przypadku rzetelnego i merytorycznego
          opisu mógłby wyglądać następująco: „rząd Izraela dopuszcza się zbrodni
          apartheidu na Palestyńczykach w każdym aspekcie definicji ONZ z 1973
          roku, a ostatnie informacje, jakie docierają do zachodniego świata
          wskazują na to, że rzeczywiście armia izraelska “morduje z niepojętym
          okrucieństwem” Palestyńczyków, w tym kobiety i dzieci”.
        </p>

        <p>
          Myślimy, że właśnie z tego względu emocje wśród nas – protestujących
          studentów – tak silnie buzują. Wszelkie próby nagłaśniania tematu,
          reagowanie na łamanie praw człowieka, są od razu tłumione. Nieważne
          czy uciszają nas poprzez wezwanie policji, czy poprzez ignorowanie.
          Nieważne, czy dzieje się to za pomocą przemocy fizycznej, czy
          symbolicznej. Nieważne, czy będą nam przypisywać słowa innych ludzi,
          czy – jak to jest w przypadku artykułu Sergiusza Kowalskiego – będą
          odbierać nam podmiotowość w dyskursie publicznym. Sytuacja wywołuje
          tyle emocji, bo (jak nigdy dotąd) odsłoniło się przed światem
          postkolonialnym lustro, w którym widać, że nic się nie zmieniło, że na
          Zachodzie bez zmian. Okazuje się, że to, co chcieliśmy jako ludzkość
          zakopać w przeszłości, jest w nas stale obecne. Okazuje się, że XXI
          wiek jest XX wiekiem, że dalej gdzieś narasta systemowa dehumanizacja,
          blokowane są wsparcia humanitarne, strzela się z rakiet do
          wolontariuszy, dziennikarzy, lekarzy, kobiet i dzieci, bombarduje się
          szpitale, szkoły, uniwersytety, a świat milczy. „Nigdy więcej dla
          nikogo” – to jedno z haseł, które wykrzykujemy. Nigdy więcej dla
          nikogo.
        </p>

        <p>
          Emocje, które wywołał w nas artykuł Sergiusza Kowalskiego są związane
          przede wszystkim z tym, że znowu tak szybko odbiera nam się
          sprawczość. Łatwo i wygodnie ubrać studentów w szaty karnawału i z
          politowaniem pisać o ich niemądrej zabawie w aktywizm. Trudnej jest
          wysłuchać, a jeszcze trudniej rozmawiać. Dlatego pacyfikuje się
          oddolny ruch, zanim zdąży wypowiedzieć swoje racje. Nie daje się dojść
          do głosu, żeby przypadkiem nic się nie zmieniło. Nawet, gdy milczenie
          powinno być nie do pomyślenia, lepiej zachować ciszę, podtrzymać
          status quo. Autor artykułu, w celu skutecznego wyeliminowania nas –
          strajkujących studentów – z przestrzeni publicznej, korzysta z dobrze
          przyjmowanej przez polskie społeczeństwo arabofobii. Poprzez
          identyfikowanie nas z fundamentalistycznymi fanatykami obcej religii,
          wywołuje w czytelnikach strach przed „Innym”. Kowalski następnie
          stawia się w roli Jezusa z „Kazania na Górze” i przemawia do
          ociemniałego ludu lewicy. Zakładając, że ich krótkowzroczność objawia
          się czarno-białym obrazem rzeczywistości, sugeruje, że obrona
          cierpiącego człowieka, musi zakładać jego nieskazitelność.
        </p>

        <p>
          Nie popieramy żadnych przejawów przemocy, w tym ataku z 7
          października. Mimo to, według autora, także i my – studenci polskich
          uczelni – „ruszyliśmy do boju z hamasowskimi hasłami na ustach”.
          Kowalski ponownie nieumiejętnie stosuje słowa o bardzo konkretnym
          znaczeniu na opisanie o wiele szerszej tendencji - w tym wypadku
          wydaje się, jakby pisząc “hamasowskie”, tak naprawdę na myśli miał
          „propalestyńskie”. W taki sposób, utożsamia polityczno-militarną
          fundamentalistyczną organizację islamską z ogólnoświatowym ruchem na
          rzecz niepodległości Palestyny. Jako członek Pokojowego Protestu
          Okupacyjnego UWr zapewniam, że nigdy nie usłyszy się na naszych
          manifestacjach: „Hamas, Hamas, we love you/we suport your rockets
          to!”, „Red, black, green and white, we suport Hamas’ fight!”, „There
          is only one solution, intifada revolution!”. Prawdę mówiąc, pierwszy
          raz widzę te hasła. Być może problem wynika z tego, że autor korzystał
          <a
            href="https://www.algemeiner.com/2024/04/22/hamas-we-love-you-list-chants-statements-columbia-universitys-gaza-solidarity-encampment/"
            >tylko z jednego artykułu opisującego wyłącznie jeden studencki
            protest - ten odbywający się na Columbia University w Stanach
            Zjednoczonych</a
          >. Jednak napisał to w sposób, który sugeruje, że to również my –
          polscy studenci – śpiewamy te skrajnie agresywne i niemoralne hasła.
          Wyjątkiem jest jedno z nich, ale z subtelną różnicą, w której autor
          chciał dodać nam bojowego wydźwięku, my krzyczymy: „From the river to
          the sea, Palestine WILL be free”, a nie „must be free”. To jedyne
          hasło z tendencyjnej listy autora, które można usłyszeć na naszych
          manifestacjach we Wrocławiu.
        </p>

        <p>
          Dalej czytamy: „obrońcy pokoju przedzierzgnęli się w bojowników
          dżihadu”. Zastanawiam się, w którym momencie naszych działań,
          przedstawiliśmy się Kowalskiemu jako “bojownicy dżihadu”? W którym
          momencie zadeklarowaliśmy fanatyzm religijny, rozpoczynając pokojowy
          protest okupacyjny na Uniwersytecie Wrocławskim? Może solidaryzując
          się z okupowanym narodem poprzez wywieszanie jego flagi? Czy może
          zakładając charakterystyczne dla kultury palestyńskiej części
          garderoby? A może edukując się na temat historii? Rzeczywiście,
          podczas naszej okupacji nauczyliśmy się wiele o palestyńskiej kulturze
          i historii. Zorganizowaliśmy warsztaty z tradycyjnego tańca, haftu,
          czy kuchni, czytaliśmy Edwarda Saida, Ilana Pappé, czy Raję Shehadeha,
          słuchaliśmy wykładów o historii Palestyny. Do tego, rzeczywiście,
          “oflagowani” jesteśmy kolorami okupowanego kraju, “wdzialiśmy” chusty
          symbolizujące palestyńską walkę o niepodległość, sprawiedliwość i
          wolność. Keffiyeh posiadają na sobie wzór liści oliwnych (symbol
          wytrwałości), sieci rybackiej (symbol palestyńskich rybaków i ich
          związków z morzem śródziemnym), grube linie (szlaki handlowe
          przecinające terytorium kraju). Chusta symbolem walki z kolonialnym
          porządkiem stała się podczas rewolty arabskiej przeciwko brytyjskim
          rządom w latach trzydziestych XX wieku. Do tego dosyć często jemy
          arbuza i uczymy się języka arabskiego. W której z wymienionych wyżej
          aktywności złożyliśmy śluby klanu walki zbrojnej?
        </p>

        <p>
          „Ruszyła globalna intifada” – intifada to po arabsku bunt, powstanie.
          Powstanie to trwa nieustannie od ponad 100 lat. Palestyna walczy o
          swoją niepodległość i ma do tego prawo. To samo prawo do walki o
          niepodległość posiadała Polska przez 123 lata. Rzeczywiście, pod
          wpływem ostatnich wydarzeń od 7 października, świat bardziej
          zainteresował się konfliktem izraelsko-palestyńskim. Dlaczego tyle
          studentów broni Palestyny? Obecnie próby odpowiedzi na to pytanie w
          przestrzeni publicznej są dwie:
        </p>

        <ol>
          <li>Wszyscy strajkujący studenci to antysemici.</li>

          <li>Wszyscy strajkujący studenci to zmanipulowani idioci.</li>
        </ol>

        <p>
          Powstają kolejne artykuły, które na zmianę korzystają z tych gotowych
          odpowiedzi. Kiedy ta formuła się wyczerpie, a powstające teksty będą
          zbyt monotematyczne, proponuję na przykład porozmawiać ze studentami
          albo chociaż zdecydować się na rzetelne opracowanie tematu, bez
          pisania pod tezę. Ale przecież właśnie ruszyła „Globalna Intifada” -
          to znaczy, że należy się nas bać! Przecież właśnie powstał ruch
          walczący o podstawowe prawa człowieka – prawo do życia, dostępu do
          wody i elektryczności, edukacji, wolności, samostanowienia oraz
          możliwości utrzymywania kulturalnej tożsamości! Rzeczywiście,
          samoświadoma krytyka przedstawicieli świata zachodniego jest czymś
          nowym, może być nawet szokującym – ale czy to od razu antysemicki
          ekstremizm, wykluczający możliwość nawiązania dialogu?
        </p>

        <p>
          W kwestii naszych postulatów, Kowalskiego zdumiewa “zapał, z jakim
          protestujące “osoby” atakują potencjalnych sojuszników - izraelskie
          uczelnie i izraelskich naukowców, w większości progresywnych,
          skłonnych wspierać emancypacyjne dążenia Palestyńczyków”. Zatrzymajmy
          się na chwilę przy tym zdaniu. Po pierwsze, chcielibyśmy rozwiać
          wątpliwości autora, co do tego, co lub kto protestuje – otóż tak –
          jesteśmy osobami, inaczej: ludźmi. Po drugie, sojusznicy, o których
          czytamy, po prostu nie istnieją. Większość z progresywnych izraelskich
          naukowców albo została odsunięta od uczelni, albo emigrowała poza
          granice Izraela, albo nie ma prawa podważać polityki własnego rządu i
          musi wyrzekać się wyników własnych badań. O tym można przeczytać
          między innymi w książce Mayi Wind “Towers of Ivory and Steel. How
          Israeli Universities Deny Palestinian Freedom”.
        </p>

        <p>
          Mimo wszystko są słowa prof. Kowalskiego, z którymi się w pełni
          zgadzamy. Jego interpretacja listu Konferencji Rektorów Uniwersytetów
          Polskich jest bezbłędna! W pełni podzielamy oburzenie związane ze
          stanem polskiej akademii, która zamiast rozmowy nasyła na studentów
          policję, oczekując, że „nijakie i unikowe oświadczenia” zastąpią
          dialog. Natomiast nie uważamy, że studenci są „generalnie mądrzejsi
          niż społeczna średnia”, jest to klasistowskie spojrzenie na
          rzeczywistość. Myślimy jednak, że być może są wystarczająco mądrzy, by
          zdołać przekonać rektora do zmiany zdania siłą argumentów.
        </p>

        <p>
          Co więcej, nie cała lewica milczy o Palestynie. W artykule pod
          wymownym tytułem „Dezinformacja, pisane pod tezę i demonizowanie
          oddolnych protestów”, Kaja Kędzioł na łamach Krytyki Politycznej
          przypomina o obecnej sytuacji w Strefie Gazy:
        </p>

        <p>
          “Według najnowszych danych
          <a
            href="https://www.thelancet.com/journals/lancet/article/PIIS0140-6736(24)01169-3/fulltext"
            >opublikowanych</a
          >
          w czasopiśmie naukowym „The Lancet” liczba ofiar w Strefie Gazy może
          wynosić nawet 186 tysięcy. Biorąc pod uwagę szacunkową liczbę ludności
          Strefy Gazy w 2022 roku, przekładałoby się to na 7–9 proc. jej
          całkowitej populacji. Według Biura Narodów Zjednoczonych ds.
          Koordynacji Pomocy Humanitarnej (OCHA), 96 proc. osób w Strefie Gazy
          stanie w obliczu kryzysu głodu. Już teraz niemal 50 tysięcy dzieci
          najprawdopodobniej będzie wymagało leczenia ostrego niedożywienia.
          Przesiedlono prawie 2 miliony Palestyńczyków. Zamordowano przynajmniej
          278 pracowników organizacji pomocowych, 500 przedstawicieli służby
          medycznej, 75 osób z personelu obrony cywilnej, 158 dziennikarzy. 23 z
          36 szpitali w Strefie Gazy w konsekwencji poniesionych uszkodzeń nie
          działa, a 13 pozostałych jest sprawnych tylko częściowo. Uszkodzono
          ponad 60 proc. budynków mieszkalnych oraz 80 proc. obiektów
          użytkowych.”
        </p>

        <p>
          <a
            href="https://krytykapolityczna.pl/swiat/dezinformacja-pisanie-pod-teze-i-demonizowanie-oddolnych-protestow-polemika-z-woroncowem/"
            >Kędzioł</a
          >, odnosząc się do cytowanego przez Sergiusza Kowalskiego tekstu
          Jakuba Woroncowa, zauważa, że ten artykuł “wpisuje się w ogólną
          tendencję tłumienia powstających protestów na rzecz utrzymania
          hegemonii intelektualnych środowisk Zachodu. Autor, alarmujący o
          naszym rzekomym podporządkowywaniu się propagandzie i podleganiu
          ogólnej dezinformacji, sam bezkrytycznie podchodzi do oferowanych mu
          źródeł wiedzy i kreowanych narracji. Na podstawie wybrakowanej
          interpretacji przekazów medialnych dotyczących studenckich protestów,
          wybiera z nich wyrwane z kontekstu elementy, które układają się w
          pełen obraz wyłącznie wtedy, kiedy wkładane są w tezy, które wydają
          się postawione przed rozpoczęciem analizy, a nie w jej wyniku. Naszym
          zdaniem rzeczony artykuł nie jest tym, do czego predestynował –
          kompleksowym i zniuansowanym opisem rzeczywistości – a wyłącznie
          projektowaniem na nią swoich osobistych niepokojów i lęków, które – z
          racji ładunku emocjonalnego – nie dają się obronić za pomocą
          merytorycznych argumentów.”
        </p>

        <p>
          Nie posiadam się z radości, że wie o tym także Krytyka Polityczna!
          Jednak dalej nie wiadomo, czy systemowa dehumanizacja ludzi i kryzys
          humanitarny zostaną zatrzymane ani w jaki sposób skutecznie walczyć o
          to, żeby nigdy więcej do tego nie doszło. Jak dotąd, przegrywamy
          wszyscy.
        </p>

        <p>
          Hubert Hanisz w imieniu protestujących studentów Uniwersytetu
          Wrocławskiego.
        </p>
      </article>

      <article>
        <h3>
          Dezinformacja, pisanie pod tezę i demonizowanie oddolnych protestów
          [polemika z
          <a
            href="https://krytykapolityczna.pl/kraj/dezinformacja-teorie-spiskowe-i-romantyzowanie-terroryzmu-dokad-zmierza-polski-antysyjonizm/"
            >Woroncowem</a
          >]
        </h3>
        <h4>Kaja Kędzioł</h4>

        <p>
          Artykuł opublikowany w
          <a
            href="https://krytykapolityczna.pl/swiat/dezinformacja-pisanie-pod-teze-i-demonizowanie-oddolnych-protestow-polemika-z-woroncowem/"
            >Krytyce Politycznej</a
          >.
        </p>

        <section>
          <h4>
            Bojkot akademicki jest bojkotem instytucji akademickich, nie osób ze
            świata nauki. Jest działaniem nastawionym na zakłócenie wysiłku
            kolonialnego Izraela, nie zemstą wymierzoną w jednostki.
          </h4>

          <p>
            My – protestujące studentki i studenci Uniwersytetu Wrocławskiego –
            czujemy się głęboko zbulwersowani opublikowanym w dzienniku Krytyki
            Politycznej
            <a
              href="https://krytykapolityczna.pl/kraj/dezinformacja-teorie-spiskowe-i-romantyzowanie-terroryzmu-dokad-zmierza-polski-antysyjonizm/"
              >artykułem Jakuba Woroncowa</a
            >. Śledztwo polegające na tym, kto z kim pojawił się na zdjęciu,
            frywolna nadinterpretacja haseł widocznych na banerach,
            powierzchowne odczytanie motta „intifadUJ” zamiast faktycznego
            skupienia się na opisywanej sprawie, jest naszym zdaniem wyrazem
            braku dziennikarskiego i analitycznego profesjonalizmu.
          </p>

          <p>
            Tekst Jakuba Woroncowa odbiera nam – protestującym – jakąkolwiek
            podmiotowość; używa nas jako retorycznego zabiegu w manipulacyjnej
            grze próbującej wzbudzić lęk czytelników przed rzekomo rodzącym się
            ekstremizmem wobec społeczności żydowskiej.
          </p>

          <p>
            Sugerowanie powiązań między naszymi protestami a antysemityzmem nie
            dość, że jest przekłamaniem, jest również wynikiem źle
            przeprowadzonego wnioskowania, opartego na przytłaczająco
            niemerytorycznej analizie. Brak weryfikacji rzeczywistych działań
            izraelskich instytucji akademickich, odmówienie głosu protestującym
            studentkom i studentom, a do tego pominięcie tekstów, które sami
            zdążyli opublikować w swoich mediach społecznościowych, czyni z
            tekstu
            <cite
              >Dezinformacja, teorie spiskowe i romantyzowanie terroryzmu. Dokąd
              zmierza polski antysyjonizm</cite
            >? populistyczną parodię tego, czym obecnie powinno zajmować się
            dziennikarstwo lewicowe.
          </p>

          <p>
            Szkoda, że na żadnym etapie tworzenia artykułu autor nie spróbował
            nawet się z nami skontaktować albo przynajmniej przeczytać
            komunikatów medialnych. Chętnie wytłumaczylibyśmy motywy kierujące
            nas w stronę okupacji uniwersytetu i powody, dla których w trakcie
            protestów wystosowujemy konkretne postulaty. Wykazalibyśmy, że
            zarzuty kierowane wobec nas są bezzasadne oraz krzywdzące.
            Spróbowalibyśmy rozwiać wątpliwości i lęki, które biją już z samego
            tytułu i udowodnić, że triada „dezinformacja, teorie spiskowe i
            romantyzowanie terroryzmu” nie opisuje nas – protestujących
            studentów i studentki we Wrocławiu, w Polsce i na całym świecie.
          </p>

          <p>
            Przykro nam, że Woroncow nie pozwolił nam odnieść się do tez, które
            w formie niepodważalnych interpretacji zdecydował się opublikować.
            Tym bardziej martwi nas, że tekst ukazał się w dzienniku
            „działającym na rzecz społecznej zmiany”, takim, który chce
            „wiedzieć, rozumieć i inspirować do zmiany świata na równiejszy,
            sprawiedliwszy, przyjaźniejszy ludziom i innym gatunkom” oraz
            szczyci się „<a href="https://krytykapolityczna.pl/o-nas/"
              >wspieraniem aktywizmu</a
            >”.
          </p>

          <p>
            W odpowiedzi chcielibyśmy uspokoić czytelników Krytyki Politycznej,
            polityków udostępniających artykuł oraz samego Jakuba Woroncowa,
            zapewniając, że obecna sytuacja nie ma nic wspólnego z Marcem ’68,
            nie jest oznaką rodzącego się antysemickiego ekstremizmu, nie
            wypacza idei lewicowości jako takiej, a studentki i studenci biorący
            udział w protestach nie są pod wpływem mechanizmów psychologicznych,
            które mają utwierdzić ich w poczuciu bezpieczeństwa w wytworzonej
            społecznej bańce.
          </p>

          <h4>Czego nie dowiecie się z tekstu Woroncowa</h4>

          <p>
            Według najnowszych danych opublikowanych w czasopiśmie naukowym „The
            Lancet” liczba ofiar w Strefie Gazy może wynosić nawet 186 tysięcy.
            Biorąc pod uwagę szacunkową liczbę ludności Strefy Gazy w 2022 roku,
            przekładałoby się to na 7–9 proc. jej całkowitej populacji. Według
            Biura Narodów Zjednoczonych ds. Koordynacji Pomocy Humanitarnej
            (OCHA), 96 proc. osób w Strefie Gazy
            <a
              href="https://www.ochaopt.org/content/reported-impact-snapshot-gaza-strip-10-july-2024"
              >stanie w obliczu kryzysu głodu</a
            >. Już teraz niemal 50 tysięcy dzieci najprawdopodobniej będzie
            wymagało leczenia ostrego niedożywienia. Przesiedlono prawie 2
            miliony Palestyńczyków.
            <a
              href="https://www.ochaopt.org/content/reported-impact-snapshot-gaza-strip-10-july-2024"
              >Zamordowano przynajmniej</a
            >
            278 pracowników organizacji pomocowych, 500 przedstawicieli służby
            medycznej, 75 osób z personelu obrony cywilnej, 158 dziennikarzy. 23
            z 36 szpitali w Strefie Gazy w konsekwencji poniesionych uszkodzeń
            nie działa, a 13 pozostałych jest sprawnych tylko częściowo.
            Uszkodzono ponad 60 proc. budynków mieszkalnych oraz 80 proc.
            obiektów użytkowych.
          </p>

          <p>
            Jakub Woroncow w swoim tekście sugeruje, że po tej informacji
            należałoby dodać sprostowanie „jednak głównym celem wojny jest
            zniszczenie Hamasu i uwolnienie zakładników”. Zastanawia nas, w jaki
            sposób rzekomo najlepszy wywiad na świecie i armia z ogromnym
            międzynarodowym wsparciem nie są w stanie tych celów osiągnąć bez,
            przykładowo,
            <a
              href="https://www.savethechildren.net/news/gazas-missing-children-over-20000-children-estimated-be-lost-disappeared-detained-buried-under"
              >zamordowania ponad 14 tysięcy dzieci</a
            >? Dlaczego, skoro cała akcja ma mieć cel antyterrorystyczny, nie
            ludobójczy, Izrael
            <a
              href="https://www.pbs.org/newshour/world/israeli-defense-minister-orders-complete-siege-on-gaza-after-hamas-surprise-attack"
              >nie dopuszcza do Gazy pomocy humanitarnej</a
            >? Z jakiego powodu bombardowane są szpitale, uniwersytety, szkoły,
            obozy uchodźcze i budynki mieszkalne? Dlaczego, jeśli rządowi
            Izraela zależy głównie na uwolnieniu zakładników i rozprawieniu się
            z Hamasem, Netanjahu skutecznie
            <a
              href="https://wyborcza.pl/7,75399,31128445,hamas-i-izraelscy-negocjatorzy-jednym-glosem-netanjahu-sabotuje.html"
              >sabotuje</a
            >
            wszelkie możliwości podpisania porozumienia i zakończenia
            negocjacji?
          </p>

          <p>
            W obliczu tych pytań nie dziwi nas fakt, że coraz częściej działania
            Izraela w Strefie Gazy nazywa się ludobójstwem (tak
            <a
              href="https://krytykapolityczna.pl/swiat/izrael-przed-trybunalem-czy-w-gazie-trwa-ludobojstwo/"
              >trudnym do udowodnienia</a
            >
            w międzynarodowym prawie), a nie wyłącznie „odpowiedzią na atak”. Na
            to wskazują chociażby wypowiedzi Aryeha Neiera, który choć
            początkowo przyznawał Izraelowi prawo do obrony, obecnie podkreśla
            izraelską
            <a
              href="https://www.nybooks.com/articles/2024/06/06/is-israel-committing-genocide-aryeh-neier/"
              >wyrachowaną i skoordynowaną politykę blokowania pomocy
              humanitarnej</a
            >, trwającą niemal nieprzerwanie od początku inwazji i nieulegającą
            poprawie wraz z upływem czasu oraz rzekomą realizacją celów
            operacji.
          </p>

          <p>
            Niepewności nie znajdziemy również w
            <a href="https://www.humanrightsnetwork.org/genocide-in-gaza"
              >raporcie</a
            >
            uniwersyteckich poradni prawnych z czołowych amerykańskich wydziałów
            prawa, w którym czytamy, że Izrael popełnia akty zbrodni polegające
            na mordowaniu i tworzeniu warunków bytowych dążących do fizycznej
            zagłady Palestyńczyków w Gazie w sposób celowy i niepozostawiający
            wątpliwości co do intencji przeprowadzania zbrodni ludobójstwa.
          </p>

          <h4>O co tak naprawdę walczymy?</h4>

          <p>
            W utrzymywaniu i dalszym budowaniu narracji o rzekomej obronie
            Izraela przed terrorystycznymi atakami nie pomagają również
            <a
              href="https://www.chathamhouse.org/2024/05/icj-and-icc-put-israel-notice-cannot-stop-war"
              >otwarte twierdzenia Netanjahu</a
            >, że inwazja będzie kontynuowana niezależnie od decyzji
            Międzynarodowego Trybunału. Co więcej, według francuskiego dziennika
            „Les Echos” Netanjahu w 2018 roku wysłał do Kataru pismo z prośbą,
            by ten wspierał finansowo Hamas sumą 30 milionów dolarów miesięcznie
            dla „zachowania stabilności w regionie”, tym samym osłabiając
            pozycję Autonomii Palestyńskiej, co doprowadziło zresztą do
            rezygnacji ówczesnego Ministra Obrony Izraela Awigdora Libermana.
            Swoją decyzję
            <a
              href="https://www.lesechos.fr/monde/afrique-moyen-orient/guerre-israel-hamas-le-qatar-mediateur-incontournable-dans-la-liberation-des-otages-2030859"
              >motywował</a
            >
            tym, że: „jedną ręką blokuje się środki dla Autonomii Palestyńskiej,
            oskarżając ją o finansowanie terroryzmu, a drugą – pozwala na to, by
            strumień pieniędzy płynął bezpośrednio do terrorystów z Hamasu w
            Gazie”.
          </p>

          <p>
            Woroncow zarzuca nam milczenie na temat Hamasu, ataku 7 października
            i traumy, którą ten atak wytworzył wśród izraelskiej społeczności.
            Wydaje nam się, że zrozumienie tego milczenia nie jest trudne, gdy
            pojmie się samą naturę naszego protestu, to, do kogo jest on
            kierowany oraz jakie postulaty, jako studentki i studenci, możemy
            wysuwać wobec Akademii. Rektor Uniwersytetu Wrocławskiego – prof.
            Robert Olkiewicz – zdążył już
            <a
              href="https://amu.edu.pl/dla-mediow/komunikaty-prasowe/stanowisko-konferencji-rektorow-uniwersytetow-polskich-w-sprawie-dzialan-wojennych-w-strefie-gazy"
              >potępić</a
            >
            działania Hamasu, nie prowadzi również żadnych projektów współpracy
            akademickiej z ośrodkami z nim powiązanymi, które wspierałyby
            systemowe i instytucjonalne formy represji. Nasz protest skierowany
            jest, pośrednio, przeciwko dziejącemu się ludobójstwu, systemowej
            dehumanizacji ludności palestyńskiej, naukobójstwu dokonywanemu
            przez armię izraelską w Strefie Gazy, łamaniu międzynarodowych praw
            i traktatów, bezpośrednio natomiast odnosi się do społecznej
            powinności Akademii, konieczności działania zgodnie z etyką
            pracowników naukowych, uniemożliwienia wykorzystywania dokonań
            wrocławskich badaczy w celu wzmacniania okupacyjnej, kolonialnej i
            militarnej polityki Izraela.
          </p>

          <p>
            Z artykułu widzimy, że najwięcej niepokojów i wątpliwości budzi
            właśnie postulat związany z „zerwaniem współpracy z izraelskimi
            instytucjami i innymi organizacjami i firmami, które są związane z
            okupacją Palestyny i trwającym w Strefie Gazy ludobójstwem oraz
            bojkotem izraelskich instytucji na szczeblu krajowym i
            międzynarodowym do czasu zakończenia okupacji Palestyny”. Chcemy
            zatem wyjaśnić, dlaczego takie żądanie wobec rektora Uniwersytetu
            Wrocławskiego wysuwamy, na jakiej podstawie sądzimy, że jego
            realizacja jest powinnością uczelni, czemu nie jest ono w żaden
            sposób skierowane przeciwko społeczności żydowskiej oraz nie
            przejawia oznak antysemityzmu.
          </p>

          <p>
            Zacznijmy od tego, że bojkot akademicki jest bojkotem instytucji
            akademickich, nie osób ze świata nauki. Jest działaniem nastawionym
            na zakłócenie wysiłku kolonialnego Izraela, nie zemstą wymierzoną w
            jednostki. Przykładowo, osoby posiadające obywatelstwo izraelskie
            nadal mogłyby brać udział w projektach badawczych oraz konferencjach
            organizowanych przez Uniwersytet Wrocławski. Przedmiotem zerwania
            współprac byłyby natomiast projekty, konferencje i badania, które
            bezpośrednio przynoszą korzyść (zarówno materialną, jak i
            symboliczną) instytucjom akademickim Izraela. Warto podkreślić, że
            te, niejednokrotnie od początku swojego istnienia, bezpośrednio
            <a
              href="https://www.bloomberg.com/news/articles/2024-05-08/israeli-drone-startup-used-by-idf-in-hamas-war-raises-40-million"
              >wspierają izraelski wysiłek kolonialny</a
            >
            oraz są powiązane z wojskiem. Uniwersytet w Tel Awiwie jest
            inwestorem w Xtend – start upie produkującym drony bojowe, które
            znalazły zastosowanie w okupowanej Strefie Gazy oraz pomaga w
            opracowywaniu wytycznych dotyczących zwalczania terroryzmu i
            innowacyjnych interpretacji prawnych, które chronią Izrael przed
            odpowiedzialnością Międzynarodowych Trybunałów.
          </p>

          <h4>Izraelskie uniwersytety wspierają armię i kolonializm</h4>

          <p>
            Archeologia Uniwersytetu w Hajfie współpracowała z izraelskimi
            władzami wojskowymi, aby prowadzić wykopaliska na okupowanych
            terenach, co jest jawnym naruszeniem prawa międzynarodowego.
            Hebrajski Uniwersytet w Jerozolimie konsekwentnie wspiera represje
            izraelskich sił bezpieczeństwa wobec społeczności palestyńskiej w
            Al-Issawiya.
          </p>

          <p>
            Uniwersytety izraelskie miały duży wkład w tworzenie „niezawodnych”
            systemów sztucznej inteligencji (np. używanego teraz Lavender)
            wykorzystywanych przez izraelską armię w Strefie Gazy do
            łatwiejszego przyzwolenia na bombardowanie celów niewojskowych oraz
            klasyfikowania konkretnych osób, w tym niezależnych dziennikarzy,
            jako „cele siłowe” i zezwalania na zamordowanie 20 do 100 ofiar
            cywilnych w formie „<a
              href="https://www.972mag.com/mass-assassination-factory-israel-calculated-bombing-gaza/"
              >skutku ubocznego</a
            >” za uderzenie w te tak zwane cele. W komitecie zarządzającym
            Reichmann University
            <a href="https://tinyurl.com/Reichman-herzliya-conf-2023"
              >zasiadają</a
            >
            przedstawiciele izraelskich producentów broni. Starsi wykładowcy
            Instytutu Weizmanna opowiadali się za izraelską nauką jako podstawą
            izraelskiej potęgi militarnej poprzez opracowywanie eksperymentalnej
            i szczególnie szkodliwej broni o wysokim poziomie zaawansowania. O
            większej liczbie nieprawidłowości, których dopuszczają się
            izraelskie ośrodki badawcze, można przeczytać w książce Towers of
            Ivory and Steel. How Israeli Universities Deny Palestinian Freedom
            Mayi Wind.
          </p>

          <p>
            Współpraca z tego rodzaju instytucjami jest naszym zdaniem nie tylko
            wątpliwa moralnie, ale również nie spełnia założeń międzynarodowej
            współpracy naukowej – która powinna odbywać się w zgodzie z
            międzynarodowymi traktatami – oraz stoi w przeciwieństwie do
            fundamentalnej wartości Akademii, którą powinna być jej
            apolityczność. Z tym zresztą wydaje się również zgadzać Konferencja
            Rektorów Akademickich Szkół Polskich, która w 2022 roku
            <a
              href="https://www.krasp.org.pl/files/public/resources/upload/aktualnosci/2020-2024/Apel_do_srodowisk_akademick_i_elit_intelekt_Ukraina_2_03_22_new_link.pdf?fbclid=IwZXh0bgNhZW0CMTAAAR1Rm-4Q-UsXuScVfUkHLetmWdocVJN4O0jXvHIRXAqgTm3wJK5hKZVceUM_aem_QPhIhSo_eaxlc5xOdUSBxA"
              >sama napisała</a
            >, że „międzynarodowa współpraca naukowa powinna być globalna i
            apolityczna. Nie może zatem służyć wspieraniu działań militarnych
            krajów, które zagrażają bytowi niezależnych państw”.
          </p>

          <p>
            Podobnego zdania był ówcześnie urzędujący Rektor UWr – prof.
            Przemysław Wiszewski – który już 28 lutego 2022 roku
            <a
              href="https://bip.uni.wroc.pl/download/attachment/32510/uchwala-nr-09_2022-senatu-uwr-z-dnia-2022-02-28-w-sprawie-wyrazenia-solidarnosci-z-ukraina-i-potepienia-agresji-rosji.pdf"
              >zobowiązał się</a
            >
            do zamrożenia ze skutkiem natychmiastowym współpracy Uniwersytetu z
            uczelniami i innymi instytucjami naukowymi Federacji Rosyjskiej do
            odwołania. Wtedy wobec bojkotu nie pojawiały się wątpliwości. Nie
            istniał strach, że wraz z nim dojdzie do wyciszenia krytycznych
            głosów. Szybka i słuszna reakcja europejskich instytucji
            akademickich, politycznych i kulturalnych naturalnie nie wymagała
            społecznych (w tym studenckich) protestów oraz pokazała, że
            proponowane przez nas rozwiązania są możliwe do wprowadzenia oraz,
            co więcej, potrzebne.
          </p>

          <h4>Cenzurowanie naukowców i dziennikarzy</h4>

          <p>
            Możliwość krytykowania działań rządu oraz dominującej narracji
            również jest w Izraelu nieoczywista. System edukacyjny państwa w
            większości przypadków wyznacza jasne zasady: co wolno, a czego nie
            wolno mówić. Większość artystów, dziennikarzy i naukowców, którzy
            decydują się opowiadać historię niewspierającą tej oficjalnej,
            podlega sankcjom. Z tego względu ci, którzy „proponują odmienne
            spojrzenie na rzeczywistość lub zwracają uwagę na wyrządzane przez
            Izrael niesprawiedliwości, bywają karani albo sami wybierają
            autocenzurę, która prowadzi do rezygnacji z dalszej aktywności”.
          </p>

          <p>
            Przykładem tego mogłaby być chociażby historia Ilana Pappé
            (wybitnego izraelskiego naukowca, współautora książki Gaza in
            Crisis. Reflections on Israel’s War Against the Palestinians razem z
            Noamem Chomskym) i jego magistranta Theodora Katza. Kiedy badania
            przeprowadzone przez Katza w 1988 roku potwierdziły wcześniejsze
            (ale zignorowane) badania palestyńskie, ujawniające izraelską
            masakrę 200–250 nieuzbrojonych Palestyńczyków w 1948 roku w wioskach
            Tantura i Umm Zaynat (pobliskich obecnej siedzibie Uniwersytetu w
            Hajfie), izraelscy weterani szybko złożyli pozew o zniesławienie.
            Uniwersytet odmówił magistrantowi wsparcia prawnego oraz wyrzekł się
            odpowiedzialności za wyniki jego badań. Zamiast tego zmusił Katza do
            podpisania oświadczenia, w którym autor dyskredytował wnioski
            płynące z własnej pracy. Uniwersytet cofnął stopień naukowy oraz
            przyzwolił na publiczne upokarzanie i zastraszanie badacza.
          </p>

          <p>
            W wyniku tego Ilan Pappé również został poddany przesłuchaniom
            dyscyplinarnym. Wzywano do jego zwolnienia za „naruszenie
            obowiązków” i „zniesławienie”. Uniwersytet zamknął sprawę dopiero po
            międzynarodowym oburzeniu i wielu wyrazach solidarności z badaczem
            płynących z całego świata. Z niewielkiej grupy „nowych historyków”,
            do której należał Pappé, wszyscy, z wyjątkiem jednego, zostali
            wypędzeni z Izraela.
          </p>

          <p>
            Wyjątkiem tym jest Benny Morris – profesor na Uniwersytecie
            Ben-Guriona – który wyparł się swoich wcześniejszych wniosków
            naukowych i stał się zdecydowanym zwolennikiem izraelskiej ideologii
            narodowo-kolonialnej. W międzyczasie rząd przeklasyfikował setki
            ważnych dokumentów pierwotnie opracowanych przez krytycznych
            naukowców, w wyniku czego mniej niż 0,5 proc. akt w Archiwum Sił
            Obronnych Izraela i Instytucji Obronnych jest obecnie dostępne
            publicznie.
          </p>

          <p>
            Wiele izraelskich uniwersytetów również dyskryminuje osoby
            pochodzenia palestyńskiego, zastrasza studentów wyrażających się o
            działalności rządu krytycznie, brutalnie represjonuje palestyńskich
            studentów protestujących przeciwko izraelskiemu uciskowi czy de
            facto zakazuje aktywności publicznej w ramach uczelni i poza nią.
          </p>

          <h4>Ciche przyzwolenie na ludobójstwo</h4>

          <p>
            Między innymi z tych powodów uważamy, że konieczne jest dokładne
            prześledzenie działalności izraelskich instytucji akademickich, z
            którymi Uniwersytet Wrocławski współpracuje. My – studentki i
            studenci – jasno chcemy sprzeciwić się wspieraniu (również
            symbolicznemu) polityki militarnej i kolonialnej, w której
            niejednokrotnie, mniej lub bardziej bezpośrednio, biorą udział
            również izraelskie uniwersytety. Nasze postulaty ani działania nigdy
            nie były, nie są i nie będą skierowane przeciwko badaczom żydowskim,
            żydowskiej kulturze, działaniom mającym na celu jej popularyzację
            oraz dalsze analizowanie. Niemniej, podobnie jak pisarz żydowskiego
            pochodzenia Eduardo Halfon (niedawno
            <a
              href="https://krytykapolityczna.pl/kultura/humor-erotyka-i-zydowska-tozsamosc-sapiezynska-rozmawia-z-pisarzem-eduardo-halfonem/"
              >wypowiadający się na</a
            >
            łamach Krytyki Politycznej), zdajemy sobie sprawę, że nasze słowa
            mogą zostać wyrwane z kontekstu, umieszczone jako tytuły artykułów i
            że możemy zostać oskarżeni o antysemityzm.
          </p>

          <p>
            Dlatego od początku swojej działalności nieustannie powtarzamy, że
            tak nie jest. Wyraz tego widać zarówno w wewnętrznych zasadach
            naszej okupacji, przemowach podczas protestów czy rozmowach, które
            odbywamy na terenie ul. Szewskiej 50/51. Wiemy, że część
            przedstawicieli społeczności żydowskiej z naszymi postulatami się
            nie zgadza – na co dzień prowadzimy z nimi dialog, ukazujemy naszą
            perspektywę, przekazujemy informacje, wobec których naszym zdaniem
            nie da się przejść obojętnie. Krótko mówiąc, próbujemy zrobić
            wszystko, żeby zatajana przez dekady historia Palestyny nie została
            znowu przemilczana na rzecz utrzymania geopolitycznego zachodniego
            „porządku”, w którego stabilizacji najskuteczniejsze jest
            znalezienie łatwego do zidentyfikowania Innego. W tym miejscu
            chcielibyśmy autorowi zadać pytanie, czy przy pisaniu swojego tekstu
            nie zastanawiał się, czy pomimo jego zupełnego przemilczenia, z jego
            artykułu nie krzyczy problem islamofobii?
          </p>

          <p>
            Na koniec, chcielibyśmy nieco opisać kontekst wrocławski dotyczący
            propalestyńskich protestów, ponieważ w tekście, do którego się
            odnosimy, nie było miejsca na to, aby ukazać, gdzie naprawdę obecnie
            lokuje się problem Akademii. Od 3 czerwca 2024 roku okupujemy dwa
            budynki Uniwersytetu Wrocławskiego – od początku protestu zajmujemy
            trzy sale oraz patio. Pierwszego dnia okupacji podpisaliśmy wraz z
            przedstawicielami władz UWr Zasady Pokojowego Protestu Okupacyjnego,
            które uprawomocniają nasz pobyt w Instytutach Kulturoznawstwa oraz
            Etnologii i Antropologii Kulturowej. Od 42 dni wysyłamy Rektorowi
            zaproszenia do rozpoczęcia rozmów – przy tym uważamy, że każdy dzień
            bierności i milczenia jest cichym przyzwoleniem na ludobójstwo.
            Profesor Robert Olkiewicz nieustannie odmawia rozpoczęcia dialogu,
            poprzez nazywanie naszego protestu „nielegalnym”, po pierwsze,
            łamiąc pierwotne, obustronnie podpisane ustalenia, po drugie, pod
            znakiem zapytania stawiając własną sprawczość – jakim sposobem od 42
            dni kilkudziesięciu studentów śpi w budynku Uniwersytetu
            Wrocławskiego, jeśli robi to nielegalnie?
          </p>

          <p>
            Poza tym, legislacyjna przepychanka w kontekście powodów naszego
            protestu jest co najmniej nie na miejscu. Nieprzystające do
            wpajanego nam przez lata obrazu Akademii wydaje się też zamknięcie
            na studencki głos, odmawianie prawa do krytyki władz, wyłączenie z
            uniwersyteckiego dialogu oraz ignorowanie faktu, że od 42 dni
            budynek pożytku publicznego jest nieustannie zajmowany i
            eksploatowany przez grupę protestujących studentów.
          </p>

          <p>
            Artykuł Jakuba Woroncowa wpisuje się w ogólną tendencję tłumienia
            powstających protestów na rzecz utrzymania hegemonii intelektualnych
            środowisk Zachodu. Autor, alarmujący o naszym rzekomym
            podporządkowywaniu się propagandzie i podleganiu ogólnej
            dezinformacji, sam bezkrytycznie podchodzi do oferowanych mu źródeł
            wiedzy i kreowanych narracji. Na podstawie wybrakowanej
            interpretacji przekazów medialnych dotyczących studenckich
            protestów, wybiera z nich wyrwane z kontekstu elementy, które
            układają się w pełen obraz wyłącznie wtedy, kiedy wkładane są w
            tezy, które wydają się postawione przed rozpoczęciem analizy, a nie
            w jej wyniku.
          </p>

          <p>
            Naszym zdaniem rzeczony artykuł nie jest tym, do czego predestynował
            – kompleksowym i zniuansowanym opisem rzeczywistości – a wyłącznie
            projektowaniem na nią swoich osobistych niepokojów i lęków, które –
            z racji ładunku emocjonalnego – nie dają się obronić za pomocą
            merytorycznych argumentów.
          </p>

          <p>
            Mamy nadzieję, że w obliczu tak bardzo nietrafionego artykułu
            redakcja Krytyki Politycznej pozwoli na rozpoczęcie dialogu i
            zdecyduje się na opublikowanie naszej odpowiedzi. Natomiast Jakuba
            Woroncowa zapraszamy na ul. Szewską 50/51 we Wrocławiu, gdzie
            chętnie przedyskutujemy popłoch i rozdrażnienie wywołane przez
            pojedyncze zdjęcia studentów i studentek z internetu oraz wspólnie
            uspokoimy siebie nawzajem.
          </p>

          <p>
            <strong>Kaja Kędzioł</strong> w imieniu protestujących studentów
            Uniwersytetu Wrocławskiego.
          </p>
        </section>
      </article>
    </main>

    <footer>
      <hr />
      <address>
        Studencka okupacja Uniwersytetu Wrocławskiego
        <br />Sale: 2, 4, 9, 29 <br />ul. Szewska 50/51 <br />50-139 Wrocław
      </address>
      <aside>
        <p lang="ar-apc" dir="rtl">فلسطين الحرة</p>
      </aside>
    </footer>
  </body>
</html>
